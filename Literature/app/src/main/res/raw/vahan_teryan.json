{
  "file":"vahan_teryan",
  "author":"Վահան Տերյան",
  "about_short":"Վահան Տերյան\n1885-1920",
  "about":"Ծնվել է Ախալքալաքի Գանձա գյուղում՝ հոգևորականի ընտանիքում։ 1897 թվականին Տերյանը մեկնում է Թիֆլիս, ուր սովորում էին այդ ժամանակ իր ավագ եղբայրները։ Եղբայրների մոտ ապագա բանաստեղծը սովորում է ռուսերեն ու պատրաստվում ընդունվելու Մոսկվայի Լազարյան ճեմարան։ 1899 թվականին Տերյանը ընդունվում է Լազարյան ճեմարան, ուր ծանոթանում է Ալեքսանդր Մյասնիկյանի, Պողոս Մակինցյանի, Ցոլակ Խանզադյանի և այլ՝ ապագայում հայտնի դարձած անձնավորությունների հետ։ Ավարտում է Լազարյան ճեմարանը 1906 թվականին, այնուհետև ընդունվում Մոսկվայի պետական համալսարան, որից կարճ ժամանակ հետո ձերբակալվում է հեղափոխական գործունեության համար ու նետվում Մոսկվայի Բուտիրկա բանտը։
  1908 թվականին Թիֆլիսում լույս է տեսնում Տերյանի ստեղծագործությունների «Մթնշաղի անուրջներ» ժողովածուն, որը շատ ջերմ է ընդունվում՝ թե՛ ընթերցողների, և թե՛ քննադատների կողմից։ 1915 թվականին «Մշակ» թերթում հրատարակվում է բանաստեղծի հայրենասիրական բանաստեղծությունների «Երկիր Նաիրի» շարքը։
  1916 թվականին երևում են Վահանի կրծքում բուն դրած թոքախտի նշանները։ Գալիս է Կովկաս բժշկվելու, բայց փետրվարյան հեղափոխությունը դրդում է նրան թողնել բժշկվելը և գնալ Պետերբուրգ։ Խորհրդային իշխանության հաստատման առաջին իսկ օրերից դառնում է Ստալինի մոտիկ աշխատակիցը։
  1917 թվականի հոկտեմբերին Տերյանը ակտիվորեն մասնակցում է բոլշևիկյան հեղափոխությանը և այն հաջորդած քաղաքացիական պատերազմին։ Լենինի ստորագրությամբ մանդատով մասնակցում է Բրեստի խաղաղ պայմանագրի ստորագրմանը։ 1919 թվականին Տերյանը՝ լինելով Համառուսական Կենտրոնական Գործկոմի անդամ, առաջադրանք է ստանում մեկնել Թուրքիա, սակայն ծանր հիվանդության պատճառով ստիպված է լինում մնալ Օրենբուրգում, ուր և վախճանվում է 1920 թվականի հունվարի 7-ին ընդամենը 35 տարեկան հասակում։",
  "list": [
    {
      "caption": "Աշնան մեղեդի",
      "content": "Աշուն է, անձրև... Ստվերներն անձև
        Դողում են դանդաղ... Պաղ, միապաղաղ
        Անձրև՜ ու անձրև ...
        Սիրտըս տանջում Է ինչ-որ անուրախ
        Անհանգստություն...
        Սպասիր, լսիր, ես չեմ կամենում
        Անցած լույսերից, անցած հույզերից
        Տառապել կրկին.
        Նայիր, ա՜խ, նայիր, ցավում է նորից
        Իմ հիվանդ հոգին...

        Անձրև է, աշուն... Ինչո՞ւ ես հիշում,
        Հեռացած ընկեր, մոռացած ընկեր,
        Ւնչո՞ւ ես հիշում.

        Դու այնտեղ էիր, այն աղմկահեր
        Կյանքի մշուշում...
        Դու կյա՛նքն ես տեսել, դու կյա՛նքն ես հիշում —
        Ոսկե տեսիլնե՜ր, անուրջների լո՜ւյս...
        Ես ցուրտ մշուշում.
        Իմ հոգու համար չկա արշալույս —
        Անձրև՜ է, աշո՜ւն..."
    },
    {
      "caption": "Գարնանամուտ",
      "content": "Քնքշաբույր ծաղկանց հրեղեն խաղով
        Ժպտում են նորից անտառ ու ձորակ,
        Եվ հեղեղները խոսուն-սառնորակ
        Ողջունում են ինձ զվարթ ծիծաղով։
        Զուգել ես նորից դաշտ, անտառ ու լեռ,
        Գարո՜ւն, ամեն տեղ նոր կյանք ես վառել
        Իմ սրտում էլ ես թևերըդ փռել,
        Ւմ հոգում էլ ես հրդեհել նոր սեր։
        Եվ ահա կրկին զվարթ ու ջահել,
        Դուրս ելա տխուր մենության բանտից.
        Պայծառ աչքերըդ ողջունում են ինձ,
        Եվ ես չեմ կարող իմ ճիչը պահել։
        Բացել ես իմ դեմ ոսկեղեն հեռուն,
        Ծ.աղկել ես սարո՛ւմ, անտառո՛ւմ, արտո՛ւմ,
        Ուրիշ երգեր են հնչում իմ սրտում —
        Ողջո՛ւյն քեզ, արև, ողջո՛ւյն քեզ, գարուն..."
    },
    {
      "caption": "Աշնան երգ",
      "content": "Ցրտահա՜ր, հողմավա՜ր.
        Դողացին մեղմաբար
        Տերևները դեղին,
        Պատեցին իմ ուղին...
        Ճաճանչները թոշնան...
        Կանաչներիս աշնան —
        Իմ խոհերը մոլար՝
        Ցրտահա՜ր, հողմավա՜ր...
        Կրակներըս անցան,
        Ցուրտ ու մեգ է միայն.
        Անուրջներըս երկնածին
        Գնացի՜ն, գնացի՜ն..."
    },
    {
      "caption": "Գարուն",
      "content": "Գարունը այնքա՛ն ծաղիկ է վառել,
        Գարունը այնպե՛ս պայծառ է կրկին.
        — Ուզում եմ մեկին քնքշորեն սիրել,
        Ուզում եմ անուշ փայփայել մեկին։
        Այնպե՛ս գգվող է երեկոն անափ,
        Ծաղիկներն այնպես նազով են փակվում.
        — Շուրջըս վառված է մի անուշ տագնապ,
        Մի նոր հուզում է սիրտըս մրրկում...
        Անտես զանգերի կարկաչն եմ լսում,
        Ւմ բացված սրտում հնչում է մի երգ.
        —Կարծես թե մեկը ինձ է երազում,
        Կարծես կանչում է ինձ մի քնքուշ ձեռք..."
    },
    {
      "caption": "Ապրելուց քաղցր է մեռնել քեզ համար",
      "content": "Ապրելուց քաղցր է մեռնել քեզ համար,
        Զգալ, որ դու կաս և լինել հեռու.
        Երկրպագել քեզ առանց սիրվելու,
        Երազել միշտ քեզ — լինել քեզ օտար...

        Ստվերըդ փնտրել ամեն տեղ, ուր խենթ
        Հոգին կարող է թռիչքով չափել.
        Անանց կարոտում անվերջ տառապել
        Եվ լինել քեզնից բաժանված հավետ...

        Ու գերեզմանում սև հողերի տակ
        Եվ ոչ մի հուշով սիրտըդ չըտանջել,
        Զգալ, որ անցար, և քեզ չըկանչել,
        Ու չըխռովել բերկրանքըդ հստակ..."
    },
    {
      "caption": "Էլեգիա",
      "content": "Մեռնում է օրը։ Իջավ թափանցիկ
        Մութի մանվածը դաշտերի վրա.
        Խաղաղ-անչար է, պայծառ գեղեցիկ,
        Անտրտունջ նինջը մահացող օրվա...

        Պարզ ջրի վրա եղեգը հանդարտ
        Անդողդոջ կանգնած էլ չի շշնջում,
        Լռին խոկում են երկինք, գետ ու արտ,
        Եվ ոչ մի շարժում, ու ոչ մի հնչյուն...

        Ես կանգնած եմ լուռ, անչար է հոգիս,
        Թախիծս խաղաղ անուրջի նման.
        Էլ չեմ անիծում ցավերը կյանքիս,
        Էլ չեմ տրտնջում վիճակիս ունայն..."
    },
    {
      "caption": "Անծանոթ աղջկան",
      "content": "Լույսն էր մեռնում, օրը մթնում.
        Մութը տնից տուն էր մտնում.
        Ես տեսա քեզ իմ ճամփի մոտ,
        Իմ մտերի՛մ, իմ անծանո՛թ։

        Աղբյուրն անուշ հեքիաթի պես
        Իր լույս երգով ժպտում էր մեզ.
        Դու մոտեցար մեղմ, համրաքայլ,
        Որպես քնքուշ իրիկվա փայլ։

        Անակնկալ բախտի նըման,
        Հայտնվեցիր պայծառ-անձայն.
        Անջատվեցինք համր ու հանդարտ,
        Կյանքի ճամփին մի ակնթա՜րթ..."
    },
    {
      "caption": "Երգ",
      "content": "Կուրծքը հեւ առած, հավքից թեւ առած,— ե՞րբ կըգա նա.
        Իմ սրտում սառած այս աշունը թաց — ե՞րբ կըգնա նա։

        Իմ թախծոտ հոգին, ցավըս անմեկին կամոքե՞ նա,
        Իմ հիվանդ կրծքին, իմ արնոտ վերքին կըմոտենա՞...

        Իմ թախծոտ հոգին, ցավըս անմեկին կամոքե՞ նա,
        Որ սիրտս ցաված, հոգիս բեզարած հանգստանա։"
    },
    {
      "caption": "Հրաժեշտ",
      "content": "Դու գնում ես՝ չգիտեմ ուր,
        Լուռ ու տխուր,
        Հեզ գունատվող աստղի նըման։

        Ես գնում եմ տրտում-մենակ,
        Անժամանակ
        Ծաղկից ընկած թերթի նըման։

        Դու գնում ես՝ չգիտեմ ուր,
        Սրտակըտուր
        Լացըդ պահած իմ հայացքից։

        Ես գնում եմ լուռ անտրտում,
        Բայց իմ սրտում
        Ցավ է անվերջ, մահո՜ւ կսկիծ..."
    },
    {
      "caption": "Ցնորք",
      "content": "Նա ուներ խորունկ երկնագույն աչքեր,
        Քնքուշ ու տրտում, որպես իրիկուն.
        Նա մի անծանոթ երկրի աղջիկ էր,
        Որ աղոթքի պես ապրեց իմ հոգում։

        Նրա ժպիտը մեղմ էր ու դողդոջ,
        Որպես լուսնյակի ժպիտը տխուր.
        Նա չուներ խոցող թովչանքը կնոջ.—
        Նա մոտենում էր որպես քաղցր քույր...

        Իմ հուշերի մեջ ամենից պայծառ,
        Իմ լքված սրտի լուսե հանգրվան,
        Քո՛ւյր իմ, դու չըկաս, քո՛ւյր իմ դու մեռար,
        Ու քեզ հետ հոգուս լույսերը մեռան..."
    },
    {
      "caption": "Մթնշաղ",
      "content": "Ես սիրում եմ մթնշաղը նրբակերտ,
        Երբ ամեն ինչ երազում է հոգու հետ,
        Երբ ամեն ինչ, խորհրդավոր ու խոհուն,
        Ցրնորում է կապույտ մութի աշխարհում...
        Չըկա ոչ մի սահման դնող պայծառ շող,
        Աղմուկի բեռ, մարդկային դեմք սիրտ մաշող.—
        Հիվանդ սիրտըդ չի՛ տրտնջում, չի՛ ցավում,
        Որպես երազ մոռացումի անձավում.
        Եվ թվում է, որ անեզր է ամեն ինչ —
        Ու ողջ կյա՛նքդ — մի անսահման քաղցր նինջ..."
    },
    {
      "caption": "Կարոտ",
      "content": "Իմ անվերջ ճամփի տանջանքից հոգնած՝
        Ես ննջել էի ոսկեղեն արտում.
        Ու ճչաց սիրտըս վայելքից անկարծ
        — Թվաց որ մեկը կանչում է տրտում...
        Եվ ես արթնացա խնդության ցավից .—
        Գիշերվա հովն էր լալիս դաշտերում,
        Մութ հեռաստանն էր դժկամ նայում ինձ,
        Մենակությունն էր քարի պես լռում..."
    },
    {
      "caption": "Անջատման երգ",
      "content": "Դու անհոգ նայեցիր իմ վրա
        Ու անցար քո խաղով կանացի.
        Ես քեզնից դաոնացած հեռացա,
        Ես քեզնից հեռացա ու լացի...
        Ւմ հոգին ծովերում անծանոթ —
        Մենավոր ու մոլոր մի նավակ,
        Մատնեցի փոթորկին աղմկոտ,
        Հուսաբեկ, թողած ղեկ ու թիակ...
        Ինձ հեռվից լույս փարոս չի կանչում,
        Չի ժպտում ինձ խաղաղ հանգրվան.
        Միայն հողմն է տխուր շառաչում,
        Անթափանց մեգ-մշուշ է միայն..."
    },
    {
      "caption": "Տխուր զրույց",
      "content": "Կապույտ երկնքի ոսկեղեն աստղե՛ր,
        Ձեր հեռվից դուք միշտ տեսնում եք նրան.
        Ասացե՛ք, արդյոք նա էլ թախծո՞ւմ էր,
        Արդյոք տրտո՞ւմ էր նա էլ ինձ նըման։
        Խորհրդագետնե՛ր, դուք տեսնում եք միշտ.—
        Արդյոք մենա՞կ էր նա էլ ինձ նըման,
        Թե ընկեր գտած ժպտում էր անվիշտ,
        Ե՛վ փայփայում էր, և՛ սիրում նրան։
        Խորհրդագետներ, դուք ժպտում եք լուռ,
        Դուք լուռ ժպտում եք իմ ցավի վըրա.—
        Նա քեզ մոռացած՝ վաղուց ամենուր
        Ծաղրում է քո խենթ խոսքերը հիմա..."
    },
    {
      "caption": "Տող",
      "content": "Արդյոք նորից երազնե՞րն են թափառում,
        Սիրո անուշ նվագնե՞րն են ինձ կանչում.
        — Դալուկ աշնան տխուր շողերն են մարում,
        Սարից իջնող աղբյուրներն են կարկաչում։

        Ես լսում եմ հիացմունքի մի շշուկ,
        Արդյոք դո՞ւ ես նորից հոդիս մեղմ հուզում.
        — Այն գիշերն է, այն հուշերն են տրտմաշուք,
        Այն աստղերն են ցուրտ երկնքում երազում։

        Ես ընկած եմ անծայր դաշտում միայնակ,
        Երազնե՜րըս, երազնե՜րըս, որ անցան.
        Արդյոք դո՞ւ ես գիշերի պես հերարձակ,
        Գիշերի պես խորհրդավոր, դյութական.
        — Դալուկ աշնան մերկ անտառն Է շառաչում,
        Լույս հուշերի վտակներն են կարկաչում..."
    },
    {
      "caption": "Հորս",
      "content": "Սիրո քարոզիչ, այսօր ես նորից
        Քեզ եմ որոնում անզուսպ կարոտով,
        Հայտնվիր դու ինձ խաղաղ, անթախիծ,
        Ամոքիր սիրտս քո անհուն սիրով:
        Ցույց տուր ինձ այսօր քո դեմքը ներող,
        Տանջանքի ահեղ շղթայի ներքո,
        Որպես լուսազարդ երկինքն ոսկեշող,
        Որպես գուգուրող հիասքանչ արև:
        Հույսերըս կրկին հեռացան ինձնից,
        Կյանքի թախիծն է գրկել ինձ այսօր,
        Ես քեզ եմ դիմում այս ցուրտ աշխարհից,
        Ես քեզ եմ բերում հույզերս բոլոր:
        Օ, հայտնվիր խաղաղ ու սիրող,
        Ամոքիր սիրտս քո անմար սիրով…"
    },
    {
      "caption": "Վիհի եզերքին",
      "content": "Ունկնդիր եղա հողմի խենթ երգին,
        — Անամոք ցավի սրտմաշո՜ւկ նվագ.
        Կանգնած եմ մռայլ վիհի եզերքին,
        — Տրտում է հոգիս, հիվանդ ու մենակ...
        Անվերջ մի ցավ է իմ սիրտը ճնշում,
        — Ես մոռացել եմ արեւի ուղին.
        Անուրջ օրերի լույսը չեմ հիշում,
        — Ինձ ո՞վ է մատնել այս մառախուղին...
        Ունկնդիր եղա հողմի խենթ երգին.
        — Ես էլ եմ ուզում հեկեկալ անհագ.
        Կանգնած եմ մռայլ վիհի եզերքին,
        — Տրտում է հոգիս, հիվանդ ու մենակ..."
    },
    {
      "caption": "Աղոթք",
      "content": "Քո պայծառ գահի անհաս բարձունքից
        Սի՛ մերժիր սրտիս աղոթքը անբիծ ...
        ՍԱՖՈ
        Ես ընկա անդունդները խավար,
        — Իմ ցնո՛րք, նորից քեզ եմ կանչում.
        Մոռացա ուղիներըս պայծառ,
        Իմ սրտում դառը մութն է շնչում։
        Դու անմութ աշխարհում ես ապրում,
        Հիշի՛ր դու խավարում տանջվողին,
        Քո սրտում արևներ են վառվում,
        Արևիր սև կլանքիս մութ ուղին։
        Հավիտյան ինձ քո սերն է այրում,
        Դու լուսե՜ղ ... Ինձ խավարն է ճնշում։
        Ես մեռնում եմ այս մութ վիհերում...
        Հեռավո՛ր, քեզնից չեմ տրտնջում..."
    },
    {
      "caption": "Շիրակի դաշտերից",
      "content": "Աստղերն են ժպտում լուսեղեն նազով,
        Խաղաղ դաշտերը մութն է համբուրում.
        — Ես կախարդված եմ միշտ նույն երազով,
        Միշտ նույն ցնորքն է իմ սիրտը այրում։
        Մոտեցած երկնից աստղերը պայծառ
        Ժպտում են խաղաղ քո աչքերի պես.—
        — Իմ լքված սրտի կարոտը անծայր
        Ամեն ինչի մեջ որոնում է քեզ..."
    },
    {
      "caption": "Հրաժեշտի խոսքերից",
      "content": "Ո՛չ տրտունջ, ո՛չ մրմունջ սգավոր,
        Հեռացի՛ր, մոռացի՛ր ինձ հավետ.
        Իմ ուղին միշտ մթին, մենավոր,
        Կըգնամ իմ դժկամ ցավի հետ։
        Ւմ ճամփան՝ անվախճան մի գիշեր,
        Ւնձ շոյող ոչ մի շող չի ժպտա.—
        Հեռացի՛ր, մոռացի՛ր, մի՛ հիշիր,
        Ինձ այդպես, քրոջ պես մի՛ գթա...
        Հուսաբեկ, մութ ու մեգ թող լինի,
        Ւմ վերև թող արև չըխնդա.
        Լոկ երկունք, լոկ արցունք թող լինի,
        Ինձ այդպես, քրոջ պես մի՛ գթա..."
    },
    {
      "caption": "Սենտիմենտալ երգ",
      "content": "Արդյոք հիշո՞ւմ ես. անտառ էր, առու...
        Հեքիաթի պես էր — երազի նման.
        Խաղաղ երեկոն խոսում էր անձայն,
        Արդյոք հիշո՞ ւմ ես. — հեռո՜ւ էր, հեռո՜ւ...
        Արդյոք հիշո՞ւմ ես. երկիրը պայծառ
        Ժպտում էր սիրով հավիտենական.
        Գարունն էր երգում ձայնով դյութական,
        Արդյոք հիշո՞ւմ ես. առու էր, անտառ...
        Արդյոք հիշո՞ւմ ես. գիշերն էր գալու,
        Հեքիաթի պես էր... Անտառ էր, առու...
        Արդյոք հիշո՞ւմ ես. հեռո՜ւ էր, հեռո՜ւ
        Կյա՛նք, տխուր հովիտ, հավիտյան լալու..."
    },
    {
      "caption": "Սոնետ",
      "content": "Կյանքին միշտ օտար, մահից վախեցող —
        Ես շրջում էի այս գունատ երկրում,
        Ուր չկար ցավի երջանկության ցող
        Եվ ոչ չըմեռնող բախտի դառը թույն։
        Նա իր կարոտով ու իր ցանկությամբ
        Վառվեց իմ ամուլ գոյության վերա —
        Քնքուշ, հեռավոր մի հրեղեն ամպ՝
        Ես նորան տեսա ու բախտից մեռա...
        Նա իր բոցերով այրեց ու գընաց.
        Նա բերեց հոգուս մահու քաղցր կյանք,
        Ուր հեզ վառվում է հավիտյան անլաց
        Անմեռ տրտմության մի պայծառ տանջանք,—
        Մի պաղ քարացում աղոթքի կանգնած,
        Մի վայելք֊հուշի չըմեռնող արբանք..."
    },
    {
      "caption": "Էստոնական երգ",
      "content": "Երբ կըհոգնես, կըգազազես աշխարհից՝
        Դարձիր իմ մոտ, վերադարձիր դու նորից.—
        Ցաված սիրտըս միայն քեզնով է շնչել՝
        Չի կամենալ նա վերըստին քեզ տանջել։
        Եթե բախտն ու վայելքները քեզ ժպտան,
        Օտար մարդիկ քեզ սիրաբար ողջույն տան
        Գուցե ես լամ բախտիդ համար, իմ անգին,
        Սակայն դարձի՛ր, վերադարձի՛ր դու կրկին։
        Եթե հեռվում ճակատագիրն անհոգի
        Սիրտըդ մատնե անկարեկից տանջանքի,
        Օ՜, գիտեցիր, իմ հոգին էլ կըցավի
        Անմխիթար մորմոքումից քո ցավի..."
    },
    {
      "caption": "Ֆատում",
      "content": "Կախարդական մի շղթա կա երկնքում՝
        Աներևույթ, որպես ցավը խոր հոգու.
        Իջնում է նա հուշիկ, որպես իրիկուն,
        Օղակելով լույս աստղերը մեկ֊մեկու։
        Մեղմ գիշերի գեղագանգուր երազում՝
        Այն աստղերը, որպես մոմեր սրբազան,
        Առկայծում են կարոտագին, երազուն՝
        Հավերժաբար իրար կապված և բաժան։
        Ես ու դու էլ շղթայված ենք իրարու.
        Կարոտավառ երազում ենք միշտ իրար,
        Միշտ իրար հետ, բայց միշտ բաժան և հեռու,
        Աստղերի պես և՛ հարազատ, և՛ օտար..."
    },
    {
      "caption": "Լուսնոտ",
      "content": "Հմայված լուսնի շողերովն արծաթ.
        Սրտում փայելով անսովոր մի տենչ,
        Ուրվականորեն շրջում է անվերջ
        Տարորեն լռին լուսնոտը գունատ։
        Լուսնի շողերը թովիչ-խուսափող
        Ստվերիդ նման և՛ հեռու, և՛ մոտ.
        Ես մի լուսնահա՛ր, ես մի խենթ լուսնո՛տ,
        Դու ցո՛լք, դու ցնո՛րք հավիտյան խաբող։
        Իմ մեջ սառել է հիվանդ մի կարոտ
        Եվ չըգտնելու տանջանքը մաշող.
        Ես մի լուսնահա՛ր, դու լուսնկա՛ շող,
        Դու հավերժաբար և՛ հեռու, և՛ մոտ..."
    },
    {
      "caption": "Հրաշք-աղջիկ",
      "content": "Հրաշք-աղջիկ, գիշերների թագուհի,
        Ճառադայթող քո աչքերով դու եկար,
        Ոսկե բոցով լցրիր հոգին իմ տկար,
        Հրաշք-աղջիկ, ցնորքների դիցուհի...
        Կախարդ լուսնի հրապուրող շողի պես
        Դու ժպտացիր գուրգուրանքով սեթևեթ,
        Ազատ սիրտըս շղթայեցիր առհավետ,
        Հրաշք-աղջիկ, դո՛ւ, միշտ հաղթող ու միշտ հեզ։
        Դու մի ցավոտ հիացումի երգ գիտես,
        Քո ժպիտում կա խորհուրդի մի փայլանք,
        Քո աչքերում կա մի անանց զմայլանք.
        Դու չըմեռնող մի վայելքի խոսք գիտես...
        Հրաշք-աղջիկ, անհայտ երկրի մանուշակ,
        Գիշերային արեգակի ճառագայթ,—
        Դու իջնում ես՝ կարող, որպես մահու խայթ,
        Քնքուշ, որպես անդարձ բախտի հիշատակ..."
    },
    {
      "caption": "Ցանկություն",
      "content": "Քո հայացքը մոգական
        Բորբոքում է քաղցր դող,—
        Պարուրիր ինձ կուսական
        Հուզումներով քո դյութող։
        Ւնձ փաթաթիր որպես ամպ՝
        Մութ աչքերըդ մեղմ փակիր,
        Ժպտա՛ կրքոտ բերկրությամբ,
        Անցավ կյանքըս խորտակիր...
        Արյունոտիր շուրթերն իմ,
        Սիրտս խայթիր՝ ծիծաղիր.
        Թ՛ող աչքերս հեզ մեռնին,
        Կյանքս մարիր ու փախիր։
        Քո հայացքը մոգական
        Բորբոքում է քաղցր դող, —
        Պարուրիր ինձ կուսական
        Հուզումներով քո գռութող..."
    },
    {
      "caption": "Աշուն",
      "content": "Դալուկ դաշտեր, մերկ անտառ...
        — Մահացողի տըխո՜ւր կյանք...
        Անձրև, քամի, սև կամար...
        — Սրտակտուր հեկեկանք։
        Միգում շողաց մի ցուրտ լույս.
        — Օ՜, արդյոք կա՞ վերադարձ.—
        Մահացողի անզոր հույս,
        Վհատ սրտի տխուր հարց...
        Անուժ ցավի ցուրտ կապար...
        Մահացողի տխուր կյանք.
        — Անմխիթա՜ր, անսպա՜ռ
        Վհատության հեկեկանք..."
    },
    {
      "caption": "Իրիկնաժամ",
      "content": "Շուտով կըլռե աղմուկը դաժան,
        Ու սիրտըս կզգա քայլերդ փափուկ.
        Դու նորից կիջնես, նուրբ իրիկնաժամ,
        Քո խաղաղ մութով գգվող-խուսափուկ։
        Տխուր թևերըդ անձայն կըփռես,
        Կըգրկես հողը կանացի նազով,
        Երկնքում անուրջ աստղեր կըվառես,
        Կըլցնես հոգիս անուշ երազով։
        Ցուրտ ցերեկներից հավիտյան դժգոհ՝
        Սիրտս կարոտ է քո գգվանքներին.
        Դու ինձ չես խաբում, քնքուշ երեկո,
        Անուշ երեկո, մեղմ ու մտերիմ...
        Կընստեմ անվերջ, կընստեմ մենակ,
        Դու կըփարվես ինձ թևերով ճկուն,
        Քնքուշ կըգգվես հույս ու հիշատակ,
        Կըպարզես մեղմիկ ցոլքըդ իմ հոգուն։"
    },
    {
      "caption": "Աշնան տրտմություն",
      "content": "Կրկին իմ հոգում
        Ւջավ մշուշոտ, արցունք անձրևող
        Տրտում իրիկուն.
        Իմ սրտում անցավ
        Մահացող ծաղկանց բույրը ցավ բերող,
        Համբույրը խոնավ.
        Կրկին պաղ միգում
        Ամպոտ երկինքը մեռած լույսերի
        Թաղումն է սգում։
        Հողմը սրարշավ
        Հոգուս դալկացած ծաղիկ հույսերի
        Թերթերը տարավ...
        Անջատման ցավոտ
        Ձայներ դողացին ու հեզ դալկացան
        Հեռվում անծանոթ.
        Կըրակներն անձայն
        Լացող ամպերի միգում անսահման
        Թոշնեցի՜ն, անցա՜ն.
        Անձրևն անընդհատ
        Մաղում է վհատ թաղումի կոծով,—
        Տխուր, հուսահատ...
        Իմ հոգու մեջ է՛ լ
        Աշուն է իջել անամոք լացով,
        Ւմ հոգու մեջ է՛լ..."
    },
    {
      "caption": "Հիվանդ",
      "content": "Քնքուշ երազով պաճուճիր հոգիս,
        Նստիր մահճիս մոտ ու տխուր երգիր,
        Մազերըդ փռիր հոգնատանջ կրծքիս
        Ու մեղմ փայփայիր սիրտըս տարագիր։
        Օտար դաշտերի անանց մշուշում
        Տըխուր լռության գիշերն է իջել —
        Իմ սիրտը հավետ թախիծն է մաշում,
        Մի լուսե երգ է իմ հոգում ննջել...
        Քո պայծառ գահից մեղմորեն իջիր,
        Մազերըդ փռիր հոգնատանջ կրծքիս,
        Անուշ երազով սիրտըս պաճուճիր,
        Ցնորք հուշերով ամոքիր հոգիս..."
    },
    {
      "caption": "Թափառական",
      "content": "Նորից կրթողնեմ քաղաքն աղմկոտ
        Ու ճամփա կընկնեմ հավետ միայնակ.
        Անխոս կըմարի երեկոն աղոտ,
        Կըպառկեմ դաշտում կանաչ ծառի տակ։
        Կըմոռնամ հեռվի աղմուկը ահեղ,
        Կզգամ համբույրը ուրիշ օրերի,
        Լույս երազների գիշերը շքեղ
        Սրտիս անծանոթ վայելք կբերի...
        Հեռավոր մարղոց ցավերը կզգամ,
        Կարկաչող ջրի լացը կըլսեմ.
        Հողը կըգրկեմ, ջերմ կըհեկեկամ,
        Վառ աստղերի հետ անուշ կերազեմ։
        Անտուն անցորդից կըխնդրեմ ես հաց,
        Պայծառ աղբյուրի ջուրը կըխմեմ,
        Լայն երկնքի տակ հաշտ ու սրտաբաց
        Քնքուշ ծաղկանց հետ խաղաղ կըքնեմ..."
    },
    {
      "caption": "Ձմռան գիշեր",
      "content": "Ձմռան գիշերն Է մեղմորեն ընկնում
        Եվ մեծ քաղաքի դեմքը մշուշում.—
        Ես դուրս եմ գալիս, փողոց եմ գնում
        Եվ երկա՜ր, երկա՜ր մայթերն եմ մաշում։
        Բարձր տների պատուհաններում
        Պայծառ լույսերը հանգչում են մեկ-մեկ.
        Ես արդեն ոչինչ չեմ մտաբերում,
        Ւնձ համար չկա այսօր ու երեկ։
        Կես գիշերն անցավ... Ես տուն չեմ գնում.
        Երկար, անդադար մայթերն եմ մաշում.
        Շրջում եմ անվերջ, երբեք չեմ հոգնում,
        Ոչինչ չեմ հիշում, ոչինչ չեմ հիշում...
        Լապտերը միգում մաղում է պաղ բոց,
        Ես աննպատակ շրջում եմ անվերջ.
        Ես լուռ անցնում եմ փողոցից փողոց
        Ու մեղմ լալիս եմ ցուրտ մշուշի մեջ։"
    },
    {
      "caption": "Հուշերի երկրում",
      "content": "Կյանքը լռում է, աղմուկը մեռնում.
        Մի անծանոթ ձեռք նուրբ մթնշաղում
        Անցյալն ու ներկան իրար է խառնում,
        Ւմ սրտում ոսկե անձրև է մաղում։
        Մի քնքուշ լույս կա իմ հոգու համար —
        Ամեն ինչ ունի չըմեռնող մի կյանք,
        Կա խորհրդավոր, դյութող մի խավար,
        Ուր բախտից քաղցր են տրտունջ ու տխրանք։
        Մի քաղցըր վիշտ կա անդարձ անցածում,
        Վերհուշերի մեջ — մի անսուտ դրախտ,
        Մի անանց վայելք, անխաբ հիացում —
        Կյանքից գեղեցիկ ցնորական բախտ..."
    },
    {
      "caption": "Տխրություն",
      "content": "Սահուն քայլերով, աննշմար, որպես քնքուշ մութի թև,
        Մի ըստվեր անցավ ծաղիկ ու կանաչ մեղմիկ շոյելով.
        Իրիկնաժամին թփերն օրորող հովի պես թեթև
        Մի ուրու անցավ, մի գունատ աղջիկ ճերմակ շորերով...
        Արձակ դաշտերի ամայության մեջ նա մեղմ շշնջաց,
        Կարծես թե սիրո քնքուշ խոսք ասաց նիրհող դաշտերին.—
        Ծաղիկների մեջ այդ անուրջ կույսի շշուկը մնաց
        Եվ ծաղիկները այդ սուրբ շշուկով իմ սիրտը լցրին..."
    },
    {
      "caption": "Երեկո",
      "content": "Երեկոն փըռեց իր թևերը մութ,
        Անուշ նիրհեցին երկինք ու երկիր.—
        Աչքերըդ փակիր, ինձ քնքուշ գրկիր,
        Սուտ կյանքին խառնիր երազանքը սուտ։
        Լայն ըստվերները ընկան անաղմուկ,
        Անուշ նիրհեցին ծով, անտառ ու լեռ...
        Ես քեզ կըպատմեմ ոսկե հեքիաթներ,
        Իմ սիրուն մանուկ, իմ քնքուշ մանուկ...
        Կրծքիս դիր դեմքը քո տխրադալուկ,
        Մոռացիր կյանքի տառապանքը մութ,
        Սուտ կյանքին խառնիր երազանքը սուտ,
        Իմ սիրուն մանուկ, իմ քնքուշ մանուկ...
        Անուշ նիրհեցին ծով, անտառ ու լեռ,
        Ննջեցին անուշ երկինք ու երկիր.
        Աչքերըդ փակիր, ինձ քնքուշ գրկիր,
        Ես քեզ կըպատմեմ ոսկե հեքիաթներ..."
    },
    {
      "caption": "Դարձ",
      "content": "Մի օր առհավետ կյանքս կանիծեմ
        Ու գունատ հույսի քայլերով տարտամ
        Կըգտնեմ ուղին հեռավոր քո տան
        Եվ թույլ ձեռներով դուռըդ կըծեծեմ։
        Տըխուր կըժպտաս դու հոգնածորեն
        Ու հոգնածորեն դուռը կըբանաս —
        Սրտիս մութ ցավը անխոս կիմանաս,
        Եվ արցունքներըդ հանդարտ կըծորեն։
        Եվ գթությունը քո քրոջական
        Սիրտըս կըլցնե խնդության լուսով,
        Քո սուրբ, ծնկները կըգրկեմ հուսով,
        Եվ կըհեկեկամ, և կըհեկեկամ..."
    },
    {
      "caption": "Կանչ",
      "content": "Կանչում ես անվերջ
        Կապույտ հեռվից,
        Շշուկով անուշ
        Կանչում ես ինձ։
        Թփերն ես շարժում,
        Շրշում անուշ
        Շշուկով պայծառ
        Ու փաղաքուշ...
        Անհայտ է ուղին
        Քաղցր երկրիդ,
        Ուր բախտ է անանց
        Անանց ժպիտ։
        Ուր ծաղիկ ու երգ
        Ուրիշ են, այլ,
        Ու անմահական
        Փառք է ու փայլ։
        Այս իրիկնային
        Կապույտ երկրում
        Դու ես միշտ շրջում
        Ու մեղմ երգում։
        Ու կանչում ես միշտ
        Անհայտ հեռվից,
        Շշուկով անուշ
        Կանչում ես ինձ։"
    },
    {
      "caption": "Սիրահարվածը",
      "content": "Դու գնում ես տուն, և դեռ քո վերջին
        Խոսքի հնչյունը չի մարել օդում,
        Անզոր եմ արդեն այս խենթ կարոտում,
        Եվ կամքըս թույլ է, և միտքըս չնչին։
        Խենթացած բեռից այս չար մենության,
        Ես դուրս եմ վազում քեզ որոնելու,
        Տեսնելու ցոլքըդ գեթ հեռվից-հեռու
        Եվ հսկելու քեզ ըստվերի նըման...
        Այս մութ ժխորում իմ սիրտն է մաշում
        Մենակությունը հավիտյան խոցող,
        Անցնում եմ արագ ես ձեր փողոցով
        Եվ խենթ մշուշում ոչինչ չեմ հիշում։
        Ձեր դռան առաջ կանգնում եմ երկար,—
        Գուցե դու հանկարծ «պատահմամբ» դուրս գաս,
        Կարոտըս, գուցե, դու հանկարծ զգաս
        Եվ հասկանաս իմ հուզումը տխուր։
        Սակայն ուզում եմ, որ ինձ չըտեսնես,
        Չըգիտեմ ինչո՛ւ ձեր զանգն եմ տալիս,
        Փախչում եմ... փախչում... և հեռանալիս
        Փառաբանում եմ, օրհներգում եմ քեզ..."
    },
    {

      "caption": "Անանուն սեր",
      "content": "Իմաստուն խոսքեր սովորեցի ես,
        Որ հրապուրեմ զորությամբ մթին,
        Հոգիդ կախարդեմ ու հմայեմ քեզ,
        Ինձ այրող հուրը նետեմ քո սրտին։
        Բայց բոլոր խոսքերն իզուր են արդեն,
        Թալիսմանները՝ մեռած և անուժ,
        Հըմայք և դյութանք անզոր են քո դեմ...
        — Արդյոք ո՞վ գիտե անունըդ անուշ..."
    },
    {
      "caption": "Հին պարտիզում",
      "content": "Այսօր նորից պարտիզում
        Շրջում էի և հիշում
        Քեզ արթմնի երազում,
        Ոսկի, ոսկի մշուշում...
        Դու քո հեռու հեռավոր
        Անհայտ երկրռւմ արդյոք ինձ
        Մտաբերո՞ւմ ես այսօր
        Այն ոսկեղեն աշխարհից։ —
        Հիշո՞ւմ ես դու ակացիան
        Եվ պարտեզը իրիկվա
        Հանգիպումը մայիսյան
        Պատանու և աղջկա։
        Եվ սենյակը ամփոփիկ
        Եվ տնակը հեռավոր,
        Գաղտնիքները մեր փոքրիկ,
        Սակայն քա՜ղցր, սակայն խո՜ր
        Հիշո՞ւմ ես դու այն արագ
        Ժամերը, երբ ես ու դու
        Նստում էինք անկրակ.—
        Դյութանք սրտի՜ և հոգո՜ւ։
        Եվ խավարում, խավարում
        Հիշո՞ւմ ես ջերմ շուրթերի
        Հանդիպումը հրահրուն,—
        Հուզմունքն արբած սրտերի...
        Եվ պարտիզում մեր անուշ
        Տեսակցությունն այն գիշեր,
        Կիսախավարը քնքուշ.–
        Ցնորակա՜ն իմ հուշեր..."
    },
    {
      "caption": "Իմ գերեզմանին դուք չըմոտենաք",
      "content": "Իմ գերեզմանին դուք չըմոտենաք,
        Հարկավոր չէ ինձ ո՛չ ծաղիկ, ո՛չ սուգ.
        Հանկարծ կզարթնի ջերմ լալու փափագ,
        Սիրտս չի գտնի ոչ մի արտասուք։

        Իմ գերեզմանը թող լինի հեռվում,
        Ուր մահացել են շշուկ, երգ ու ձայն.
        Թող շուրջըս փռվի անանց լռություն,
        Թող ինձ չըհիշեն, թող ինձ մոռանան։

        Իմ գերեզմանին դուք չըմոտենաք,
        Թողեք, որ հանգչի իմ սիրտը հոգնած,
        Թողեք, որ լինեմ հեռավոր, մենակ,—
        Չըզգամ, որ կա սե՛ր, եւ ցնորք, եւ լա՛ց..."
    },
    {
      "caption": "Չարտասանված տխուր խոսքեր",
      "content": "Չարտասանված տխուր խոսքեր,
        Որ դողում եք անպատասխան,
        Ես սիրում եմ ձեզ, տխուր խոսքեր,
        Ձեր թրթիռը կախարդական։

        Խենթ հուզումի անուշ խոսքեր,
        Պաղ մարդոցից խորը պահված,
        Անջատման պես տխուր խոսքեր,
        Հոգուս լույսեր մթնշաղվա՜ծ...

        Դուք այրում եք, սիրո խոսքեր,
        Կարոտիս պես սիրտըս մորմոք
        Ձեզ չի գգվի, տխուր խոսքեր,
        Ցուրտ աշխարհում ո՛չ ոք, ո՛չ ոք...

        Չարտասանված տխուր խոսքեր,
        Դուք չեք մեռել, դուք չե՛ք մեռնի,
        Դուք այրում եք, սիրո խոսքեր,
        Որպես խայթը սեւ եղեռնի..."
    },
    {
      "caption": "Ես սիրում եմ քո մեղավոր աչքերը խոր",
      "content": "Ես սիրում եմ քո մեղավոր աչքերը խոր,
        Գիշերի պես խորհրդավոր.
        Քո մեղավոր, խորհրդավոր աչքերը մութ,
        Որպես թովիչ իրիկնամուտ։
        Քո աչքերի անծայր ծովում մեղքն է դողում,
        Որպես գարնան մթնշաղում։
        Քո աչքերում կա մի քնքուշ բախտի վերհուշ,
        Արբեցումի ոսկե մշուշ։
        Մոլորվածին անխոս կանչող փարոսի շող,
        Քո աչքերը հոգի տանջող։
        Ես սիրում եմ գգվող-անգութ աչքերըդ մութ,
        Որպես գարնան իրիկնամուտ։"
    },
    {
      "caption": "Քո աչքերի դեմ իմ աչքերը՝ կույր",
      "content": "Քո աչքերի դեմ իմ աչքերը՝ կույր,
        Կա քո հոգու մեջ անթափանց մի մութ,
        Քո մութ հայացքում կա մի քնքուշ սուտ՝
        Քեզ միշտ թաքցնող մի նուրբ վարագույր...
        Փակ են քո սրտի հեռուներն իմ դեմ,
        Հավետ քեզ կապված՝ քեզ օտար եմ ես.
        Երբ խենթ խնդությամբ փայփայում եմ քեզ՝
        Ե՛վ սիրում եմ քեզ, և՛ քեզ չըգիտեմ։
        Փակ են քո սրտի հեռուներն իմ դեմ,
        Քո աչքերի դեմ իմ աչքերը՝ կույր.
        Քո հոգու վըրա կա մի վարագույր,—
        Ո՞վ ես դու, ո՞վ ես,— բնավ չըգիտեմ..."
    },
    {
      "caption": "Եվ մոռացված և անմոռաց հեքիաթներ",
      "content": "Եվ մոռացված և անմոռաց հեքիաթներ,
        Լույս հնչյուններ, որ դողում են աշխարհում,
        Քնքուշ աստղեր, որ վառվում են ու մարում.
        — Կյա՛նքս, նա էլ մի լուսեղեն հեքիաթ էր...
        Ճառագայթներ, որ շողացին ու չկան,
        Մթնշաղի ուրվագծեր նրբահյուս.
        Կյա՛նքս, հեռվում անհայտ կորած մի հեզ լույս,
        Որ չի վառում ո՛չ անցյալը, ո՛չ ներկան։
        Հեռածավալ անհայտներում պահվտած
        Գալիք օրերն անհուն, անտես խավարում.
        — Կյանքս հավետ քեզ անծանոթ տաճարում
        Կանթեղի պես առկայծում է քո դիմաց..."
    },
    {
      "caption": "Ինձ թաղեք, երբ կարմիր վերջալույսն է մարում",
      "content": "Ինձ թաղեք, երբ կարմիր վերջալույսն է մարում.
        Երբ տխուր գգվանքով արեգակը մեռնող
        Սարերի արծաթե կատարներն է վառում,
        Երբ մթնում կորչում են ծով ու հող...
        Ինձ թաղեք, երբ տխուր մթնշաղն է իջնում,
        Երբ լռում են օրվա աղմուկները զվարթ,
        Երբ շողերն են մեռնում, ծաղիկները — ննջում,
        Երբ մթնում կորչում են լեռ ու արտ։
        Իմ շիրմին դալկացող ծաղիկներ ցանեցեք,
        Որ խաղաղ ու հանդարտ մահանան.
        Ինձ անլաց թաղեցեք, ինձ անխոս թաղեցեք.
        Լռությո՜ւն, լռությո՜ւն, լռություն անսահման..."
    },
    {
      "caption": "Տխուր զրույց",
      "content": "Կապույտ երկնքի ոսկեղեն աստղե՛ր,
        Ձեր հեռվից դուք միշտ տեսնում եք նրան.
        Ասացե՛ք, արդյոք նա էլ թախծո՞ւմ էր,
        Արդյոք տրտո՞ւմ էր նա էլ ինձ նըման։
        Խորհրդագետնե՛ր, դուք տեսնում եք միշտ.—
        Արդյոք մենա՞կ էր նա էլ ինձ նըման,
        Թե ընկեր գտած ժպտում էր անվիշտ,
        Ե՛վ փայփայում էր, և՛ սիրում նրան։
        Խորհրդագետներ, դուք ժպտում եք լուռ,
        Դուք լուռ ժպտում եք իմ ցավի վըրա.—
        Նա քեզ մոռացած՝ վաղուց ամենուր
        Ծաղրում է քո խենթ խոսքերը հիմա..."
    },
    {
      "caption": "Որպես ծաղիկն է անխոս գունատվում",
      "content": "Որպես ծաղիկն է անխոս գունատվում
        Ցուրտ շըվաքի մեջ արևից հեռի,
        Այնպես թող սերը մեռնի իմ սրտում,
        Որ քաղցր կյանքիդ տխրանք չբերի...
        Ես լուռ կթաղեմ իմ ցավը միակ,
        Զվարթ կժպտամ բախտավորի պես,—
        Երբեք չեմ բանա սրտիս մութը փակ,
        Երբեք չեմ հայտնի իմ տանջանքը քեզ.
        Որ պայծառ ժպտաս կյանքի երեսին,
        Որ ոչ մի տրտունջ սիրտդ չհուզե,
        Որ չըմտորես իմ ցավի մասին,
        Որ քո թունավոր խոսքը չըկասե..."
    },
    {
      "caption": "Կա խորհրդավոր մի հըրապուրանք",
      "content": "Կա խորհրդավոր մի հըրապուրանք
        Քո շարժումների անխոս զրույցում,
        Ինչ-որ օձային ինքնահիացում
        Եվ դեպի հողը ինչ-որ քամահրանք։
        Մի այլ երկրային երաժըշտության
        Ելևէջների պչրանքն եմ հիշում,
        Քո շարժումները աղոթք են շարժում,
        Քո շարժումները և՛ կան, և՛ չըկան...
        Երկրում են սնված, բայց ոչ երկրային
        Արբեցումներ են նոքա խոստանում,
        Մի այլ տանջանքի եդեմ են տանում,
        Մատնելով հոգիս չարքերի խաղին..."
    },
    {
      "caption": "Դժկամ նայում են ժայռերը խոժոռ",
      "content": "Դժկամ նայում են ժայռերը խոժոռ,
        Տխուր խաղում են ալիքները ժիր. —
        Ընդունիր հոգիս մոլոր, մենավոր,—
        Վերջին աղոթքիս խոսքը մի՛ մերժիր։

        Սողում են դանդաղ օրերը անծիր,
        Կորած Է մթնում մոլոր իմ ուղին.—
        Քնքուշ խոսքերով թախիծըս ցրիր,
        Անխոս ամոքիր ցաված իմ հոգին։

        Մի անմեռ ցավ կա երկրում այս տխուր,
        Մի ցուրտ, հոգեմաշ հուսահատություն
        Կորցըրած հավետ և՛ երազ, և՛ հուր,
        Ես վերջին անգամ քե՛զ եմ աղոթում։

        Դժկամ նայում են ժայռերը խոժոռ.
        Տխուր խաղում են ալիքները ժիր.
        Փայփայիր սիրտըս հավետ մենավոր,
        Վերջին աղոթքիս խոսքը մի՛ մերժիր..."
    },
    {
      "caption": "Սիրտըս ցավում է անցած գնացած",
      "content": "Սիրտըս ցավում է անցած գնացած
        Օրերիս համար.
        — Մեկը շշուկով պատմում է կամաց
        Մեկը իմ հոգին տանջում է համառ։


        Այդ հուշերի մեջ կա մի քաղցր ցավ.
        Մի թովիչ երազ.
        — Մեկը իմ սիրտը փշրելով անցավ
        Ու հեգնությունով նայում է վրաս։

        Սակայն չեմ կարուղ ես նրան ատել —
        Սիրում եմ նրան.
        — Ւմ կյանքը մի նուրբ մշուշ է պատել,
        Գուրգուրում է ինձ մի լույս ֊հանգրվան...

        Մեկը իմ սիրտը փշրելով անցավ.
        0՜, քաղցր արբանք։
        — Օըհնըված եք դուք, սեր, ցընորք ու ցավ,
        Օրհնըված եք դուք, երկիր, երգ ու կյանք..."
    },
    {
      "caption": "Քո մազերի ցնորական փայլը պայծառ",
      "content": "Քո մազերի ցնորական փայլը պայծառ,
        Ժայռից իջնող ջրվեժի պես առատահոս,
        Քո աչքերի խորությունը հրդեհավառ,
        Ուր վառված են մութ ցանկության ջահեր անխոս
        Քո ժպիտը թունոտ ծաղկանց բույրի նըման,
        Որ տիրաբար արբեցնելով մահ է բերում,
        Քո խենթ մարմնի սարսուռները երջանկության
        Ախտաբորբոք արևներ են բոցավառում...
        Թույլ տուր սուզվեմ քո աչքերի անդունդը մութ,
        Թույլ տուր ծծեմ քո մազերի բուրմունքն անուշ,
        Բորբոքիր ինձ քո հույզերով քաղցր ու անգութ,
        Մարիր իմ մեջ, մարիր իմ մեջ ցընորք ու հուշ..."
    },
    {
      "caption": "Տխուր մեռան կապուտաչյա",
      "content": "Տխուր մեռան կապուտաչյա
        Երազները երկնաշող.—
        Գագաթներից ես ցած իջա
        Անդունդները սիրտ մաշող...

        էլ ոչ մի թև ինձ, չի տանի
        Դեպի բարձունքն արծաթյա.
        — Խենթ անկումիս գերեզմանի
        Խավարներում ինձ գթա՛ ...

        Ցուրտ է դարձյալ, մութ՝իմ ուղին,
        Սրտումս մահ և աշուն
        Մոռացել եմ ես ամենքին,
        Միայն քեզ եմ ես հիշում...

        Միայն ք՛եզ եմ ես աղոթում,
        Քո հրաշքին անպատիր. —
        Հայտնըվի՛ր սև անապատում —
        Ամոքիր ու ազատվիր..."
    },
    {
      "caption": "Լուսնոտ",
      "content": "Հմայված լուսնի շողերովն արծաթ.
        Սրտում փայելով անսովոր մի տենչ,
        Ուրվականորեն շրջում է անվերջ
        Տարորեն լռին լուսնոտը գունատ։

        Լուսնի շողերը թովիչ-խուսափող
        Ստվերիդ նման և՛ հեռու, և՛ մոտ.
        Ես մի լուսնահա՛ր, ես մի խենթ լուսնո՛տ,
        Դու ցո՛լք, դու ցնո՛րք հավիտյան խաբող։

        Իմ մեջ սառել է հիվանդ մի կարոտ
        Եվ չըգտնելու տանջանքը մաշող.
        Ես մի լուսնահա՛ր, դու լուսնկա՛ շող,
        Դու հավերժաբար և՛ հեռու, և՛ մոտ..."
    },
    {
      "caption": "Օտար երկնքի կամարների տակ",
      "content": "Օտար երկնքի կամարների տակ
        Երազիս տեսա մի չքնաղ աղջիկ.
        Ես՝ մի աղքատ մարդ մոլորաշրջիկ,
        Նա՝ երկնից թռած լուսե հրեշտակ...

        Ես ընկած էի օտար աշխարհում,
        Անարև երկնի կամարների տակ,
        Մեկը փայում էր իմ սիրտը մենակ
        Եվ իմ մութ հոգում լույսեր էր վառում։

        Մեղմ ու սիրագին ժպտում էր նա ինձ
        Օտար կողմերում, լայն ճամփի վրա,
        Ես լսում էի խոսքերը նրա
        Եվ անուշ լալիս իմ անուրջ բախտից..."
    },
    {
      "caption": "Աշուն",
      "content": "Դալուկ դաշտեր, մերկ անտառ...
        — Մահացողի տըխո՜ւր կյանք...
        Անձրև, քամի, սև կամար...
        — Սրտակտուր հեկեկանք։

        Միգում շողաց մի ցուրտ լույս.
        — Օ՜, արդյոք կա՞ վերադարձ.—
        Մահացողի անզոր հույս,
        Վհատ սրտի տխուր հարց...

        Անուժ ցավի ցուրտ կապար...
        Մահացողի տխուր կյանք.
        — Անմխիթա՜ր, անսպա՜ռ
        Վհատության հեկեկանք..."
    },
    {
      "caption": "Խաղաղ գիշերով դու կըգաս ինձ մոտ",
      "content": "Խաղաղ գիշերով դու կըգաս ինձ մոտ,
        Քնքուշ ձեռներըդ ես կրհամբուրեմ ,
        Կըցրեմ կյանքի հուշերը ցավոտ
        Ու հեքիաթային լույսեր կվառեմ...

        Երկար մազերդ կարձակես ազատ,
        Հիվանդ գլուխըդ կըդնես կրծքիս
        Կըլինես քնքո՜ւշ, մոտի՜կ, հարազատ,—
        Անուշ խոսքերով կըդյութես հոգիս...

        Պայծառ աշխարհում կըլինենք մենակ,
        Ցավ կյանքի մեռնող լույսերից խաբված,
        Կերազենք անհուշ, անվերջ ու անհագ,—
        Հեքիաթ աշխարհում առհավետ կապված..."
    },
    {
      "caption": "Դու քնած ես քո տաքուկ անկողնում",
      "content": "Դու քնած ես քո տաքուկ անկողնում
        Եվ արև բախտի երազ ես տեսնում
        Դուրսը բքաբեր քամին է տոնում,
        Դուռ ու լուսամուտ ձյունով է լցնում...

        Դու քնած ես քո տաքուկ սենյակում,
        Ւսկ ես ցուրտ ձմռան բուք ու հողմի մեջ
        Խենթ հեկեկանքով դռներն եմ թակում,
        Քո փակ դռները անվերջ ու անվերջ։

        Դու ինձ չես տեսնում լուսե երազում,
        Դու ինձ չես լսում ձմռան փոթորկում,
        Ես մութ գիշերում քե՛զ եմ երազում,
        Բուք ու հողմերում ես քե՛ղ եմ երգում..."
    },
    {
      "caption": "Սև գիշերն իջավ իր անհայտ գահից",
      "content": "Սև գիշերն իջավ իր անհայտ գահից
        Եվ մութով լցրեց երկինք ու գետին
        Խավարեց հեռվում փարոսը հետին.—
        Սասանում եմ ես ջրերի ահից։

        Շողում են, դողում աղմուկով զվարթ,
        Անխոս քարանում ու նորից խաղում,
        Անդունդից ելնում, դեմքիս ծիծաղում,
        Խուլ շառաչում են — լարում են թակարդ...

        Նավը ճեղքում է ջրի հայելին,
        Ւր ցուրտ աչքերով ծովն է նայում ինձ,
        Կտրված եմ ես երկնից ու հողից —
        Ւր թելն է մանում անխուսափելին։

        Գերի է նավըս անակնկալին.
        Մութով կտրված երկնից ու հողից..."
    },
    {
      "caption": "Թովիչ քնքշությամբ հանգչող աշխարհում",
      "content": "Թովիչ քնքշությամբ հանգչող աշխարհում
        Երեկոն վառեց լույսեր դժգունակ.
        Մութը հյուսում է տրտմության ժանյակ,
        Ծաղիկներն անուշ բույր են բուրվառում.
        — Իմ սիրտը տրտո՜ւմ, իմ սիրտը մենա՜կ...

        Մեռած լուսնյակը, մենակ ու աղոտ,
        Սփռում է շուրջը իր շողերը ցուրտ.
        Հավետ լռում է մի տխուր խորհուրդ,
        Վառվում է հավետ մի անանց կարոտ
        — Սի՛րտ իմ ցնորող, սի՛րտ իմ անհագուրդ...

        Տխուր ու մենակ լուսնյակն է վառվում,—
        Ւմ սիրտն է լալիս մենակ ու ցավոտ.
        Լուսնյակն արևի ըստվերն է աղոտ,
        Արևի ցոլքն է լուսնյակը տրտում.
        — Փառքիդ ստվե՛րն է իմ կյանքը կարոտ։"
    },
    {
      "caption": "Երբ պայծառ օրըդ տխուր կըմթնի",
      "content": "Երբ պայծառ օրըդ տխուր կըմթնի,
        Եվ սիրտըդ կայրե թունավոր կասկած,
        Վհատ սոսկումի տանջանքով կըզգաս,
        Որ որոնածըդ բնավ չես գտնի...

        Բայց դու կըգնաս, օ՜, դու չես կանգնի,
        Վերջին լույսերը մեղմ կվախճանեն,
        Վերջին հույսերդ կըդավաճանեն, —
        Դու որոնածըդ բնավ չես գտնի...

        Եվ երբ չի մնա ոչ մի հույս գաղտնի,
        Սիրտըդ կըճչա, արդյոք ո՞ւր ես, կա՞ս,
        Հողը կըգրկես և կըհեկեկաս. —
        Ո՛չ,— կարձագանքվի,— բնավ չես գտնի..."
    },
    {
      "caption": "Աշնան տրտմություն",
      "content": "Կրկին իմ հոգում
        Իջավ մշուշոտ, արցունք անձրևող
        Տրտում իրիկուն.
        Իմ սրտում անցավ
        Մահացող ծաղկանց բույրը ցավ բերող,
        Համբույրը խոնավ.
        Կրկին պաղ միգում
        Ամպոտ երկինքը մեռած լույսերի
        Թաղումն է սգում։
        Հողմը սրարշավ
        Հոգուս դալկացած ծաղիկ հույսերի
        Թերթերը տարավ...
        Անջատման ցավոտ
        Ձայներ դողացին ու հեզ դալկացան
        Հեռվում անծանոթ.
        Կըրակներն անձայն
        Լացող ամպերի միգում անսահման
        Թոշնեցի՜ն, անցա՜ն.
        Անձրևն անընդհատ
        Մաղում է վհատ թաղումի կոծով,—
        Տխուր, հուսահատ...
        Իմ հոգու մեջ է՛ լ
        Աշուն է իջել անամոք լացով,
        Իմ հոգու մեջ է՛լ..."
    },
    {
      "caption": "Սև գիշերն է գրկել ինձ, մութն է պատել իմ ուղին",
      "content": "Սև գիշերն է գրկել ինձ, մութն է պատել իմ ուղին,
        Քեզ եմ կանչում ես նորից, իմ հեռավո՛ր, իմ անգին...

        Ես մոլորված մի կրակ, ես անհաստատ մի հոսանք,
        Վիհե՜ր, վիհե՜ր անհատակ — տրտմություն ու ափսոսանք։

        Օտար, երկիր, օտար հող, թախիծով լի երազներ,
        Անրջանքներ մեղմ մարող, անվերադարձ հիացքներ։

        Քաղցր է մութը քո գրկում, լույսը սև է առանց քեզ.
        Այնպե՜ս մեղմ ես դու գգվում, դու լուսեղեն ես այնպե՜ս։

        Դու իջնում ես որպես հուշ, որպես ուրիշ կյանքի լույս,
        Քո հայացքում կա անուշ մեղմություն ու արշալույս։

        Սև գիշերն է գրկել ինձ, մութն է պատել իմ ուղին,
        Քեզ եմ կանչում ես նորից, իմ հեռավո՛ր, իմ .անգին..."
    },
    {
      "caption": "Հուշերի երկրում",
      "content": "Կյանքը լռում է, աղմուկը մեռնում.
        Մի անծանոթ ձեռք նուրբ մթնշաղում
        Անցյալն ու ներկան իրար է խառնում,
        Ւմ սրտում ոսկե անձրև է մաղում։

        Մի քնքուշ լույս կա իմ հոգու համար —
        Ամեն ինչ ունի չըմեռնող մի կյանք,
        Կա խորհրդավոր, դյութող մի խավար,
        Ուր բախտից քաղցր են տրտունջ ու տխրանք։

        Մի քաղցըր վիշտ կա անդարձ անցածում,
        Վերհուշերի մեջ — մի անսուտ դրախտ,
        Մի անանց վայելք, անխաբ հիացում —
        Կյանքից գեղեցիկ ցնորական բախտ..."
    },
    {
      "caption": "Հեռավոր, անել լեռնագագաթներ",
      "content": "Հեռավոր, անել լեռնագագաթներ,
        Պայծառ արևի գահեր հիասքանչ,
        Սիրտըս մեռնում է, լեռնագագաթներ,
        Ներքևում նիրհող դաշտերում կանաչ։
        Ւմ երազները ձեր գիրկն են թռչում —
        Բա՜րձր, դեպի վե՜ր, արեգակին մոտ,
        Ուր խենթ բոցերի խուրձեր դողդոջուն
        Լուռ դալկանում են երկնում անաղոտ։
        Հեռո՜ւ, օ՜, հեռո՜ւ այս ունայնաշունչ
        Տխուր դաշտերից, հանդարտ ու անկյանք.—
        Գրկի՛ր ինձ, անել գագաթների շունչ,
        Սիրտըս բորբոքի՛ր, բարձրության բերկրանք։
        Թող իմ աչքերը լույսից կուրանան,
        Թող սիրտըս լցվի արևի բոցով.
        — 0՜, երջանկություն անել բարձրության,
        — Լուսեղեն երկնի անեզրական ծո՜վ..."
    },
    {
      "caption": "Սարի ետևում շողերը մեռան",
      "content": "Սարի ետևում շողերը մեռան.
        Անուշ դաշտերը պատեց կապույտ մեգ.
        Տխուր երեկոն զարկել է վրան.
        — Սիրտըս կարոտով կանչում է քեզ՝ ե՛կ։

        Խորհրդավոր է երկինքն երազուն.
        Վարսաթա՜փ ուռի, դողդոջո՜ւն եղեգ.
        Արծաթ խոսքերով աղբյուրն է խոսում.
        —Սիրտըս կարոտով կանչում է քեզ՝ ե՛կ։

        Ծաղիկներն ահա քնքուշ փակվեցին,
        Բացվեցին երկնի ծաղիկներն անհաս.
        Սև տագնապները իմ սիրտը չցրին.
        — Արդյոք ո՞ւր ես դու, իմ անուշ երազ։

        Սիրտ իմ, այդ ո՞ ւմն ես դու իզուր կանչում,
        Տե՛ս՝ գիշերն անցավ, աստղերը մեռան,
        Մենավոր իմ սիրտ, մոլորված թռչուն,
        Կարոտիդ կանչը չի հասնի նրան..."
    },
    {
      "caption": "Բյուր մարդոց մեջ",
      "content": "Բյուր մարդոց մեջ,
        Պաղ մարդոց մեջ,
        Որպես տրտում
        Անապատում —
        Մենակությո՜ւն,
        Մենակությո՜ւն...

        Ախ, այս տրտում,
        Երկրի ցրտում
        Անլուր ընկան,
        Անխոս հանգան
        Երկնքի հուշ
        Երգերս անուշ։

        Եվ իմ հոգում,
        Ցուրտ ու միգում,
        Խինդը մեռավ,
        Բախտը մարավ
        Անվերադարձ,
        Անվերադա՜րձ..."
    },
    {
      "caption": "Դու դեռ չես մեռել իմ հիվանդ սրտում",
      "content": "Դու դեռ չես մեռել իմ հիվանդ սրտում,
        Դու դեռ ապրում ես երազի նման.
        — Բայց չէ՞ որ միշտ էլ երազ էր միայն
        Պայծառ պատկերըդ այս անապատում...

        Ես քեզ սիրում եմ, դու դեռ չես մեռել
        Ես ամենուրեք քե՛զ եմ որոնում.
        Դու, երազների լուսե օրրանում՝
        Անո՛ւրջ, որ գուցե բնավ չես եղել...

        Քեզ իմ կարոտի կսկիծն է վառել
        Երազանքներում իմ նվիրական.
        Իմ քույր, իմ դահիճ, իմ սուրբ սիրեկան,
        Ես քեզ սիրում եմ, դու դեռ չես մեռել..."
    },
    {
      "caption": "Ես անջատված եմ հայրենի հողից",
      "content": "Ես անջատված եմ հայրենի հողից,
        Հայր՚ենի տունըս՝ իմ սրտին օտար.
        Ինձ այրում Է միշտ մի անհագ թախիծ,—
        Հավիտյան դյութող անհայտ ճանապարհ...

        Հուզվում են, հոսում հեղեղները մեծ,
        Մագլցում վերև և թավալվում ցած,
        Զմրուխտե ջրեր, ձեզ ո՞վ վրդովեց,
        Հայրենական տուն, հավետ մոռացված...

        Միևնույն է ինձ Հյուսիս թե Հարավ,—
        Մի խենթ տագնապ կա իմ հիվանդ սրտում,
        Կա իմ հոգու մեջ մի անհագ ծարավ.
        — Հավիտյան օտար, հայրենակա՛ն տո՜ւն."
    },
    {
      "caption": "Անանց կարոտն է իմ սիրտը տանջում",
      "content": "Անանց կարոտն է իմ սիրտը տանջում,
        —Արդյոք ո՞ւր ես դու, արդյոք ո՞ւր ես դու.
        Քո անուշ ձայնն է հնչում ու կանչում,
        — Բայց դու անհաս ես, հավիտյան հեռու...

        Ելնում եմ դարձյալ անվերջ ճանապարհ,
        —Կըժպտա՞ս արդյոք, լուսեղեն երազ.
        Կրցրե՞ս սրտիս թախիծը խավար,
        Կընետե՞ս անուշ ցոլքերըդ վրաս...

        Թափառում եմ ու կարոտով կանչում,
        — Արդյոք կգտնե՞մ աշխարհում անհուն.—
        Բոլոր խոսքերում քո ձայնն է հնչում,
        — Բայց անհայտ ես դու, դու չունես անուն..."
    },
    {
      "caption": "Ես չըգիտեմ` ո՛ւր են տանում հեռավոր",
      "content": "Ես չըգիտեմ` ո՛ւր են տանում հեռավոր
        Ուղիների ժապավեններն անհամար,
        Ես նստում եմ ճամփի վրա ամեն օր
        Ե՛վ աղոթում, և՛ թախծում եմ քեզ համար։

        Եվ իմ մոլոր ուղիներում, ո՛վ գիտե,
        Գուցե մի օր դու երևաս լուսերես.
        Գուցե ժպտաս քո խոսքերով արծաթե
        Եվ մութ սրտիս նոր խնդության լույս բերես։

        Օձանըման ոլորումով հեռախույս
        Ինձ կանչում են ուղիները բյուրավոր.
        Արդյոք ո՞ւր ես, խորհրդավոր արշալույս,
        Հանդիպումի երջանկության պայծառ օր..."
    },
    {
      "caption": "Իմ մոլոր ճամփին դու անկարծ իջար",
      "content": "Իմ մոլոր ճամփին դու անկարծ իջար
        Քո գիշերային մեղմաշունչ մութով
        Եվ զարդարեցիր քո անուշ սուտով
        Իմ տըխուր կյանքի մշուշը խավար։

        Սրինգե ձայնըդ հնչեց մութերում
        Աղբյուրի նըման զվարթակարկաչ.
        Գարնան խոսքերով կարմիր ու կանաչ
        Դու ինձ կանչեցիր դեպի քո հեոուն։

        Ուրիշ ափերի թովիչ ձայնի պես,
        Քո շարժումները ուրվականային
        Ստվերապաճույճ իրիկնապահին
        Շղթայեցին ինձ օղակով անտես...

        Իրար ձուլվեցին իմ մեջ մահ ու կյանք,
        Հոգիս մատնեցի քո մառախուղին,
        Ընղմիշտ օրհնեցի անհաստատ ուղին,
        Ուր փարոսում ես դո՛ւ, քաղցր պատրանք..."
    },
    {
      "caption": "Մոռանա՜լ, մոռանա՜լ ամեն ինչ",
      "content": "Մոռանա՜լ, մոռանա՜լ ամեն ինչ,
        Ամենին մոռանալ.
        Չըսիրել, չըխորհել, չափս՛ոսալ —
        Հեռանա՜լ...
        Այս տանջող, այս ճնշող ցավի մեջ,
        Գիշերում այս անշող
        Արդյոք կա՞ իրիկվա մոռացման,
        Մոռացման ոսկե շող...
        Մի վայրկյան ամենից հեռանալ,
        Ամենին մոռանալ.—
        Խավարում, ցավերում քարանալ
        Մեն-միայն...
        Մոռանալ, մոռանալ ամեն ինչ,
        Ամենին մոռանա՜լ...
        Չըսիրել, չըտենչալ, չըկանչել,
        Հեռանալ..."
    },
    {
      "caption": "Ես կըգամ, երբ դու մենակ կըմնաս",
      "content": "Ես կըգամ, երբ դու մենակ կըմնաս
        Տրտում իրիկվա ըստվերների տակ,
        Երբ դու կըթաղես տենչերըդ խորտակ.
        Եվ վհատությամբ երբ կըհեռանաս...

        Ես կըգամ, որպես մոռացված մի երգ,
        Հյուսված աղոթքից, սիրուց ու ծաղկից.
        Քո մեռած սրտում կըլինի թախիծ,
        Ես կըկանչեմ քեզ դեպի ալլ եզերք։

        Ես կըգամ, երբ դու կըլինես տրտում,
        Երբ երազներըդ հավետ կըմեռնեն,
        Ձեռքըդ կըբռնեմ, ցավըդ կըմբռնեմ,
        Կըվառեմ ուրիշ լույսեր քո հոդում..."
    },
    {
      "caption": "Արծաթ -կարկաչուն",
      "content": "Արծաթ -կարկաչուն
        Աղբյուրն է խոսում հավիտենաբար,
        Իմ ուղիների հեռվում անկոպար,
        Հավիտենաբար
        Քո սերն է հնչում։

        Անձրևային ե՜րգ —
        Աստղերի ուղին մշուշ ծովերում —
        Դո՜ւ, իմ հեռավոր որոնումներում,
        Մոլորումներում՝
        Հայրենի՜ եզերք...

        Լույսերը մեռան,—
        Մութը սառնաթև գրկեց ամեն ինչ —
        Դո՜ւ, մենակ կյանքիս միակ ամոքիչ,
        Քնքուշ ու թովիչ
        Պայծա՜ռ հանգրվան..."
    },
    {
      "caption": "Ցերեկը լռեց... Երկինքը վառեց ոսկե բուրվառներ",
      "content": "Ցերեկը լռեց... Երկինքը վառեց ոսկե բուրվառներ,
        Լույսերը քնքուշ գրկեցին անուշ երկինք, ծով ու հող.
        — Ա՜խ, եթե մեկը իմ հոգին այդ մեղմ լույսերին խառներ
        Եվ փայփայեր իմ հոգնատանջ սրտի թախիծը մաշող...

        Լքված իմ հոգին տանջում է կրկին տանջանքը մռայլ,
        Եվ անուն չունի տանջանքը սրտիս, տենչանքը գաղտնի.
        — Ա՜խ, եթե մեկը իմ սրտին նետեր նոր հույսերի փայլ,
        Մեղմաբար ասեր, քնքուշ համոզեր, որ նա կըգտնի..."
    },
    {
      "caption": "Մռայլ թաղումի ջահերի նըման",
      "content": "Մռայլ թաղումի ջահերի նըման
        Մեկը աստղերն է վառում տխրությամբ.
        Ւմ հոգու վրա իջել է մի ամպ,
        Իմ սրտի պայծառ ծաղիկներն ընկա՛ն։

        Հիվանդ քնքշությամբ երկինք է պարզում.
        Մեռնող ծաղիկը իր բույրը վերջին.
        Իմ ջերմ աղոթքի խոսքերը չնչին —
        Հեռավո՛ր, քեղնից սեր չեն աղերսում։

        Իմ սրտում միայն սառած հեկեկանք
        Բայց արցունք չըկա իմ սև օրերում.
        Մեռնում է սիրտըս անհուն խավարում,
        Եվ դու կա՞ս արդյոք, լուսե անրջանք..."
    },
    {
      "caption": "Դյութեցին ինձ քո մազերը ալեծածան",
      "content": "Դյութեցին ինձ քո մազերը ալեծածան
        Եվ աչքերիդ խորությունը խորախորհուրդ,
        Եվ քո քնքուշ ժպիտների խոսքերն անձայն
        Գիշերեցին իմ հոգու մեջ մի քաղցր մութ...
        Դյութեցին ինձ իրենց խաղով լուսակարկաչ
        Քո խոսքերի զանգակները զվարթաձայն.
        Շռւրթերըդ — վարդ բոցավառված են իմ առաջ
        Ցանկությունով արյունատենչ ու մեղսական։
        Մութ ցանկությամբ ես քո կանչող գիրկն եմ ընկնում,
        Նետում եմ ցած վեհ բարձունքից հոգիս հպարտ,
        Քո գրկում կա սիրուց անուշ մի հիացում,
        Քո խավարում — մոռացության մի ակնթարթ..."
    },
    {
      "caption": "Երբ վարդ ամպերի հրդեհն է դողում",
      "content": "Երբ վարդ ամպերի հրդեհն է դողում,
        Իրիկնաժամին նստում եմ մենակ
        Կանաչ առվի մոտ, ուռիների տակ,
        Ու հոգնած սիրտըս էլ չի դժգոհում։

        Անցած օրերի հուշերն եմ թերթում
        Եվ խաղաղ սրտով, անխռռվ-մենակ,
        Քնքուշ երգերից հյուսում եմ մանյակ,
        Որ պճնեմ սիրով պատկերըդ տրտում։

        Եվ իմ մութ կյանքի սևերում դժկամ՝
        Ես գիտեմ, պիտի ժպտաս, լուսավոր,
        Պիտի ողջունես ուղիս հեռավոր.
        — Սրբազա՜ն երազ, կարոտալի՜ ժամ..."
    },
    {
      "caption": "Անանուն սեր",
      "content": "Իմաստուն խոսքեր սովորեցի ես,
        Որ հրապուրեմ զորությամբ մթին,
        Հոգիդ կախարդեմ ու հմայեմ քեզ,
        Ինձ այրող հուրը նետեմ քո սրտին։

        Բայց բոլոր խոսքերն իզուր են արդեն,
        Թալիսմանները՝ մեռած և անուժ,
        Հըմայք և դյութանք անզոր են քո դեմ...
        — Արդյոք ո՞վ գիտե անունըդ անուշ..."
    },
    {
      "caption": "Իմ խաղաղ երեկոն է հիմա",
      "content": "Իմ խաղաղ երեկոն է հիմա
        Մեղմալույս, և՛ տխուր, և՛ անուշ.
        Քեզ երբեք սիրտըս չի մոռանա,
        Իմ մաքո՛ւր, առաջին իմ անուրջ...

        Տարիներ, տարիներ կըսահեն,
        Կըմեռնեն երազները բոլոր —
        Քո պատ՛կերը անեղծ կըպահեմ
        Օրերում անհաստատ ու մոլոր։

        Ե՛վ տանջանք, և՛ բեկում, և՛ թախիծ —
        Սև օրեր ես դեռ շա՜տ կըտեսնեմ.
        Անունըդ թող փարոս լինի ինձ
        Սուտ կյանքի և դառը մահու դեմ..."
    },
    {
      "caption": "Հեռու ես անհաս, իմ լուսե երազ",
      "content": "Հեռու ես անհաս, իմ լուսե երազ,
        Բայց քեզ է սիրտըս փայփայում թաքուն,
        Փռված է լույսըդ շուրջըս և վրաս,
        Անհուն աշխարհում և իմ հեզ հոգում։

        Քո հեռու երկրի ուղին չըգիտեմ.—
        Գուցե ես ինքըս ստեղծել եմ քեզ,
        Աստվածացրել եմ, որ քեզ աղոթեմ,
        Հըրամայել եմ, որ վրաս իշխես։

        Եվ քաղցր է լինել քո կամքի գերին,
        Քո չարությունը բարիք համարել —
        Կրծքաբաց ելնել ընդդեմ քո սրին
        Եվ այդ մահաբեր ձեռքը համբուրել..."
    },
    {
      "caption": "Հեռու երկրի լուսե հովտում",
      "content": "Հեռու երկրի լուսե հովտում
        Օրերն ուրիշ երգ են հյուսում.
        Կյանքից հոգնած սիրտըս տրտում
        Այն երկիրն է միշտ երազում...
        Խաղաղությունն այն հեռանիստ,
        Ուր մի ուրիշ արևի փայլ
        Ծավալում է անանց հանգիստ
        Եվ խնդություն մի անայլայլ,
        Մի խնդություն մաքուր և խոր,
        Ե՛վ անեզերք և՛ անվախճան,
        Ուր քո սիրտը որբ ու մոլոր
        Գրկում է մի ոսկե շրջան..."
    },
    {
      "caption": "Կրկին հնչում է թունավոր լեզուդ",
      "content": "Կրկին հնչում է թունավոր լեզուդ
        Եվ քո խոսքերի նիզակները սուր,
        Եվ քո համբույրը, որպես քաղցր սուտ.—
        Բախտ են խոստանում իզո՛ւր և իզու՛ր...
        Իմ մեջ մարել է մի լույս արեգակ,
        Մահու գիշերն է մթնել իմ հոգում,—
        Մի՞թե դու պիտի վառես նոր փափագ,
        Մի՞թե դու պիտի հրդեհես հուզում...

        Կանգնել ես որպես անհաղթ հրապույր,
        Մոտեցար ահա կարող ու խոնարհ,
        Մթնում բորբոքվեց մի արնոտ համբույր,
        Մեղքի պես թովիչ , ցավի պես խելառ։

        Օձեղեն մարմնով փարվել ես կրծքիս,—
        Եվ քո ցանկության ահեղ փոթորկում
        Անեծք է թափում անկարող հոգիս
        Եվ անհ՛ույս ճչում քո թունոտ գրկում..."
    },
    {
      "caption": "Դու շրջում ես ամենուրեք, դու չըկաս",
      "content": "Դու շրջում ես ամենուրեք, դու չըկաս,
        Աներևույթ դու խոսում ես աշխարհում,
        Հանկարծ, անկարծ շշնջում ես, որ կըգաս,
        Հըմայում ես, կանչում, կանչում ու լռում.

        Քնքուշաբույր ծաղիկների թերթերում,
        Հույս դաշտերի խաղաղ նիրհող օվկիանում
        Եվ աստղազարդ, խորհրդավոր գիշերում,
        Եվ ջրերի արծաթաճոճ օրրանում։

        Ամենուրեք մի կարոտ ես դու նետել,
        Քո ըստվերն ես փռել անծիր աշխարհում,
        Դու ես հյուսում աստղացանցը ոսկեթել,
        Գիշեր ու զօր կյանքը դու ես զարդարում։

        Եվ աշխարհի ուղիներում ես մոլոր
        Թափառում եմ և որոնում տխրադեմ,
        Լսում եմ քո ձայնը անուշ-լուսավոր,
        Կանչում եմ քեզ, բայց անունըդ չգիտեմ։"
    },
    {
      "caption": "Սևերով, սևերով կպատեմ",
      "content": "Սևերով, սևերով կպատեմ,
        Իմ սիրտը, իմ սերը շորորուն,
        Ջահերը, ջահերը կմարեմ
        Իմ կյանքի, իմ հոգու օրորուն:
        Կփակվեմ, կփակվեմ իմ խցում
        ՈՒ մենակ մեն-մենակ կմնամ,
        Խոհերի, մտքերի օվկիանում
        Մինչև լույս, մինչև մութ կլողամ:
        Դու գնա, դու անցիր քո ճամփեն,
        Ցողաշաղ, հուսաշաղ, վեհորեն,
        թող ապրե, թող շնչե քո հոգին
        Նոր հույզով, անհայտով անմեկին:
        Բայց մի օր զղջումի կսկիծով
        թե դառնաս քո անցած ճամփեքով,
        Եկ ինձ մոտ, ես կելնեմ քո դիմաց
        Իմ հոգու խորանի լույսերով:
        Իսկ այժմ սևերով կպատեմ
        Մոռացված, արնաքամ իմ հոգին,
        Լույսերով, հույսերով կսպասեմ
        Քո դարձին. իմ կյանքի ծնունդին:"
    },
    {
      "caption": "Կանգնի՛ր, անկյալ ժողովուրդ",
      "content": "Կանգնի՛ր, անկյալ ժողովուրդ,
        Եվ հավատա՛, և տոկա՛,
        Քո վշտում կա վեհ խորհուրդ
        Եվ խաչվածին մահ չկա.
        Պարզվի՛ր պայծառ դեպի վեր,
        Ցոլա՛ հրով անարատ,
        Երկիրն մոխիր ու ավեր,
        Դու, անմահ սիրտ, Արարա՛տ:
        Ժամ է, ե՛լ նորից, իմ ծիրանավառ,
        Զրահավորվի՛ր խանդով խնդագին,
        Վառի՛ր երկունքի գիշերում խավար
        Հրով մկրտված Նաիրյան հոգին..."
    },
    {
      "caption": "Մռայլ գիշերն է լռում",
      "content": "Մռայլ գիշերն է լռում,
        Խավար գիշերն ամենուր
        Ես վառել եմ խավարում
        Իմ ճրագը ոսկեհուր...
        Ստվերները ծածանոտ
        Կերերան ու կհանգչեն,
        Կզգամ քայլը քո ծանոթ,
        Քո խոսքերը կհնչեն:
        Դու անկարծ կհայտնվես
        Անակնկալ դու կգաս,
        Քաղցր սուտով կխաբես,
        Կսիրես ու կգթաս:
        Եվ մենության այս միգում
        ՈՒ խավարում այս մեռած
        Սեր կվառես իմ հոգում,
        Ազատությու՜ն ու երա՜զ...
        Մեղմաքայլ կհեռանաս,
        ՈՒ կմնամ միայնակ,
        Նորի'ց, նորի'ց կդառանաս՝
        Խորհրդավոր ու հստակ:
        Մութ գիշերում կնստեմ՝
        Լցված սիրով խնդագին,
        Քո գաղտնիքը ես գիտեմ
        Բայց չեմ ասի ոչ ոքին...
        Մռայլ գիշերն է լռում,
        Խավար գիշերն ամենուր,
        Ես վառել եմ խավարում,
        Իմ ճրագը ոսկեհուր... "
    },
    {
      "caption": "Ծաղկել է նորից իմ այգին",
      "content": "Ծաղկել է նորից իմ այգին,
        Սրտում իմ գարուն է արդեն,
        Սիրում եմ այնպե՜ս քնքշագին,
        Սիրում եմ, բայց ո՞ւմ` չգիտեմ:
        Դողում է սիրտս նորբաց,
        Նորբաց մի հորվարդի պես,
        Շրջում եմ սիրուց արբած,
        Շրջում ու երգում եմ ես..."
    },
    {
      "caption": "Եկեղեցին Հայկական",
      "content": "Եկեղեցին Հայկական, ծննդավայրն է հոգւոյս,
        Ինչպես քարայր մ'ընդարձակ, պարզ ու խորհուրդ, մութ ու լոյս,
        Իր գաւիթովն հիւրընկալ, իր լայն բեմով, ու հեռուն,
        Կանգնած իր լուռ խորհանով, որ կարծես նաւ մ' է ծըփուն . . :
        Եկեղեցին Հայկական, ես աչքըս գոց կը տեսնեմ,
        ՈՒ կը շնչեմ, կը լսեմ՝ իր Յիսուսով մանկադէմ,
        Իր սեղանէն մխացող, գուլայ - գուլայ խունկերով,
        Եւ իր պատերը ցնցող աղօթքներով ալեխռով . . . :
        Եկեղեցին Հայկական բարձըր բե՛րդն է հաւատքին
        Իմ պապերուս՝ որ հողէն զայն քար առ ար հանեցին
        Եւ երկինքէն իջուցին զայն ցօղ առ ցօղ, ամպ առ ամպ
        Ու թաղուեցան անոտ մէջ հանդարտութեամբ, հեխութեամբ . . . :
        Եկեղեցին Հայկական մեծ վարագոյն մ' ռ բանուած,
        Որուն ետեւ, սըկիհին մէջ, կ\' իջնէ ի՛նքը Աստուած,
        Որուն առջեւ՝ գլխահարկ կա գայ իմ ազգըս ամբողջ
        Հաղորուիլ անցեալին հաց ու գինւով կենսառողջ :
        Եկեղեցին Հայկական՝ ծովուն դիմաց ալեկոծ
        Նաւահանգիստ մ\' է խաղաղ, ցուրտ գիշերին՝ հուր ու բոց,
        ՈՒ տփռակէզ ցերեկին անտառ մըն է ստուերոտ՝
        Ուր շուշաններ կը ծաղկին Շարականի գետին մօտ :
        Եկեղեցին Հայկական մէն մի քարին տակ գետնի
        Դէպի երկինք բարձրացող գաղտնի ճամբայ մը ունի.
        Եկեղեցին Հայկական հայ հոգիին եւ մարմնոյն
        Զըրահանդերձ է փայլուն՝ մինչ իր խաչերն են դաշոյն
        Եւ զանգակներն են բոմբի՛ւն, եւ երգերն է միշտ յաղթութիւն . . . :"
    }
  ]
}